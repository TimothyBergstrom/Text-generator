
TAN - “Tant”, en före detta maffiaboss som förlorade makten i en kupp och nu för tiden leder en brokig skara skurkar från en övergiven tunnelbanevagn. Gammal och vresig.

TP - “TP”, en gammal biker i övre medelåldern som är TANs högra hand. Är den som har mest erfarenhet av kriminalitet i gänget.

MAC - “Mac”, övergiven som liten, uppfostrad av TAN och TP. Romantiserar livet som tjuv och vill vara en riktig mästerskurk. Älskar gruppen och speciellt TAN.

KAK - “Kakan”, sture-P-krim typ som flyttat till fartfyllda stan från idyllen på landet. Kaxig och rapp i käften, specialist på att blåsa och lura folk.

JÖN - “Jönsson” [NYA], En polis som tidigare varit med i gänget under cover. Återvänder nu för att göra slut på maffian och korruptionen inom poliskåren.

MÄS - “Polismästare Ekenskiöldh” Stadens, och Jönssons, korrupta polischef.

BOS - Bossen för maffiafamiljen TAN tidigare styrde, tillika hennes bror. Tog makten och lämnade henne för död.


AKT 1

Prolog
Poliskontor. På anslagstavlan hänger bilder på gängmedlemmarna. Klockan visar sent. Kontorsbord där Jönsson sitter och jobbar.
JÖN

JÖN
<Jönsson suckar, går upp med kaffekopp och studerar bilderna>
 
TELEFON RINGER
 
JÖN
Jönsson. Jag hör dig. Vaddå? Vad sa du… Hur mycket? 
<Kollar klockan> 
Är du på plats? Några skadade? Åh nej... Hur många skickade ni? Du kan inte mena allvar… Är du säker på att det är dem? Närdå? <Slänger på sig jackan>
Larsson lyssna, lyssna på mig, vi får inte tabba oss nu! Spåra bilen! Jag kommer, ja, jag kommer direkt, se till att du inte tappar bort bilen! Vi får inte misslyckas, inte den här gången också. 
<Lägger på. Ska gå, men vänder tillbaka till bilderna>
 
INTRO BÖRJAR SPELAS, THE WHO - MY GENERATION
 
JÖN
Nu jäklar…
 
JÖN UT
 
 
1.1 - bankrånet
 
KAK IN 
<KAK tittar på klocka, tittar då och då upp för att hålla utkik>
 
MAC IN
<Rör sig snabbt, bär verktyg och utrustning>
 
TP IN
<Säck över axeln, går tungt>
 
<Alla rör sig strukturerat och hjälper varandra. Ridå upp för att avslöja bilstrålkastare. TAN står framför bil och väntar. Gäng lastar in saker, slänger sig in i bilen som backar ut med en rivstart>
 
 
1.2 - party
Lyan.
TAN, TP, MAC, KAK, JÖN

TAN, TP, MAC, KAK IN
 
ÖPPNINGSLÅT, THE WHO - MY GENERATION
 
MAC, KAK, TP
*Hurrarop*
 
<TP lyfter upp Tant>
 
TAN
Mina förfärliga vänner. Det var ett fasligt liv på er!
 
MAC
Tant! Vi fixade det!
 
KAK
Klart vi kirrade det. Sicket jädra ös det blev!
 
MAC
Du skulle sett oss där inne!
 
KAK
Hon menar ”sett mig”, lyssna nu när hon ska briljera.
 
MAC
Du skulle sett mig tant, jag bröt mig in i bankens databas…
 
KAK
Hör, nu kommer det.
 
MAC
… och var på G att dekryptera hela säkerhetsskiten…
 
TP
När hon pissa på sig.
 
MAC
Det är inte sant! Jag var ju inne i systemet när du din jädra gubbe skulle dra fram dynamiten. Tant, jag var inne säger jag!
 
TP
Håll käften Mac, du var lika inne som Kakan i ett ragg.
 
KAK
Hey, kommer från någon som inte fått vädra underkläderna på trettio år.
 
TP
Som om jag använder underkläder.
 
TAN
Mina kära vandaler. Jag är mycket stolt. Såna här kvällar gör att det spritter i kroppen på en gammal dam. Inget slår ett hederligt bankrån. Klassiskt, kanske till och med uttjatat, men när det görs med sån stil och finess drar jag fram en näsduk och fäller en tår.
 
MAC
Åh tant!
 
TAN
Jag trodde för en stund att det skulle bli en repris av Solnastöten. Stod där och stirrade tills Mac studsade fram som en höna.
 
MAC
Ingen höna, en panter. Nej tiden var inget problem, men gammelman har lagt på sig, trodde vi skulle behöva använda hissen.
 
<TP gör ansats att ta tag i MAC>
 
KAK
Juste Solnastöten! Fa-an vad den där väktaren blev betuttad efter att jag snacka in oss, jag har nog hennes nummer. Man kanske skulle ta och kasta iväg en pling!
<Rotar runt bland lådor>
 


TAN
Minns jag rätt fastnade min lilla macka med hängslena i kassaskåpet och blev sittandes en stund. 
 
MAC
Nästan som i Corona.
 
<Alla utom KAK bryter ut i garv>
 
KAK
Vad hände i Corona?
 
TAN
Med Corona. Några år innan din tid. Vi lyckades komma åt hela Coronas restlager.
 
MAC
Och TP körde vilse. Han märkte inte att Pjotr gett honom fel karta.
 
TP
Käft, nämn inte det vidriga kräkets namn!
 
TAN
Men trots en felaktig karta lyckades TP ta oss hem i rekordtid, jag tappade löständerna i flykten.

TP
Jag minns Macs babyface på förstasidan. “Efterlyses, hackergeni!”
 
MAC
Jag minns bilden Pjotr skickade från Mexico, vad var det han hade på sig, TP? Juste! Dina leopardkalsonger!
 
TP
Nej nu jävlar.

<Rusar på Mac>
 
KAK
Hacka dig ur det här, Mac!
 


TAN
Hoho! Det där kan min lilla usling behöva! På henne bara! Akta så du inte sträcker dig, TP!
 
<Lekbråk bryter ut, hejarop och kaos>
 
JÖN IN
 
<TAN får syn på JÖN. Slår käpp i golv för att få övriga sluta bråka. Tystnad utbryter>
 
TAN
Jaha. Har man sett.
 
<Gäng tyst>
 
JÖN
Firar antar jag?
 
<Tystnad>
 
JÖN
Förståeligt.
 
<Tystnad>
 
MAC
Tant, ska jag…
 
TAN
Tyst Mac.
 
JÖN
Anar att det här är en överraskning.
 
TAN
Jasså.
 
KAK
Hey, sorry, det är en privat fest här.

TAN
Tig, Kakan.
 
TP
Du.

JÖN
Jag vill prata i enrum med dig.
 
TAN
TP, ta med gänget ut.
 
KAK
Mac, TP, vi drar.
 
KAK, MAC UT
 
<TP börjar gå ut>
 
TP
Jag slår ihjäl henne om du ber.
 
TAN
Jag vet TP.
 
TP UT


1.3 - Jönsson övertalar Tant

<TAN står med armarna i kors när resten av gänget försvunnit ut, väntar på att JÖN ska uppge sitt ärende>

TAN
Vad vill du?

JÖN
Jag vet att det inte slutade bra mellan oss och förstår att ni inte är glada att se mig. Ni kanske till och med hade hoppats att jag skulle dött i tjänsten.

TAN
Det kan du ge dig fan på. TP har snickrat ihop en alldeles egen ram där din  dödsannons ska sitta.

JÖN
Jag har ett stort case som kräver hjälp från de som vet vad de sysslar med, några som är vana att jobba utanför lagen. Det här fallet kommer ni inte tacka nej till.

TAN 
Jo då, nej tack. Tro inte att du kan valsa in här efter sju år och tro att allt är bortglömt. Din sluga, vidriga, lögnaktiga ursäkt till polis. Jag vill att du går nu och jag hoppas att nästa gång jag ser dig är i TPs ram. TP! Hjälp Jönsson ut!

TP 
<Skyndar sig och gör sig redo att ta ut Jönsson med största möjliga våld. Tar tag i JÖN och börjar släpa ut henne>

JÖN 
Kantarelli!

<TP och TAN blir chockade>

TP 
<Tittar på Tant>

TAN 
<nickar>

TP 
<släpper JÖN>

TP UT

TAN
Vad sa du?

JÖN 
… kan vi sätta oss? 

TAN
Ja.

JÖN
Halva poliskåren är ute efter precis samma gäng som du, jag erbjuder er ett samarbete där ni får både resurser och polisskydd. Hjälper ni oss kommer vi inte att sätta dit er.

<TAN suckar och hämtar en flaska godtycklig sprit innan hon sätter sig och häller upp till sig själv. Hon håller upp flaskan mot JÖN som för att fråga om hon vill ha>

TAN
Sätta dit? <skrattar>

JÖN
Du kommer aldrig att få en sådan här möjlighet igen, polisen är redan maffian och Kantarelli på spåren! Vi har jobbat dag och natt i snart sju år, jag leder vår specialistgrupp inom organiserat kriminalitet och vi brinner verkligen för det här! Och hela stationen är otroligt exalterad över att jag äntligen har lyckats hitta er igen, vi kan inte hitta bättre hjälp än ett tidigare maffiaöverhuvud!

TAN
Åh Jönsson, jag är mållös.

JÖN
Aktiviteter runt om i stan tyder på att maffian är tillbaka och planerar att återigen samlas för... 

TAN
“Grande congresso”, de tänker alltså försöka organisera sig igen.

JÖN
Precis, senaste mötet var för femton år sedan.

TAN 
Ja tack, jag vet. Du behöver inte påminna mig.

JÖN
Vi behöver er hjälp med att lägga upp en plan för hur vi ska infiltrera mötet.

TAN
De enda spår jag haft är oanvändbara nu. Jag har inte tänkt på det här på flera år.

JÖN
Du tänker alltid på det. Du vet var man ska leta och resten av gänget har kontakter som skulle hjälpa en bra bit på vägen.

TAN
Du har mitt stöd. Men det är inte mig du behöver övertyga, de är de andra.

JÖN
De skulle offra sina liv för dig. Du får ett dygn på dig att få med dem, så kommer jag tillbaka imorgon.
<Beger sig ut>

TAN
Stopp och belägg, jag tänker inte utsätta mitt gäng för fara om de själva inte får ut något av det.

JÖN
<stannar>
Om ni gör det här kan jag erbjuda er full immunitet för alla era tidigare brott…

TAN
<TAN är skeptisk>

JÖN
Det är mycket att lova, jag vet, men Kantarelli är högsta prioritet och vi är villiga att se mellan fingrarna om ni är hjälpsamma. Förra gången lät jag er gå eftersom ni kunde vara en viktig kontakt i framtiden. Det är nu. Vill ni inte samarbeta, har jag inget annat val än att ta in era för allt ni gjort. För TP, Mac och den lilla har vi allt mellan värdetransportrån, grovt dataintrång, majestätsbrott och mordbrand. Och du skulle dö i fängelset för det du sägs ha gjort mot Borsallini-flickan.

TAN
Nej! Fortsätter du med sånt där skitsnack ropar jag in TP igen.

JÖN
Du har inte många år på dig att utföra det här. Dessutom är han utan tvekan där.

<TAN verkar faktiskt fundera över det JÖN säger>

JÖN
Jag vet hur viktigt det här är för dig. Det är idiotsäkert. Du kommer äntligen få din upprättelse... 

TAN
Jag kan inte lova något förrän jag pratat med de andra. Och jag vet precis vad de kommer tycka om att blanda in snuten.


JÖN
De följer din minsta vink, garanterat. Jag kommer tillbaka imorgon, se till att ha övertalat dem då. Och jag vill inte hitta en tom håla, gör det inte jobbigare än vad det behöver vara.

JÖN UT

 
1.4 - att dela är att hela
Grupprummet i Lyan

KAK
Kantarelli? Aldrig i livet!

TAN
Du behöver inte oroa dig, Kakan, med den assistans Jönsson utlovar kommer det inte…

TP
Med den assistans Jönsson utlovar kommer vi alla sitta i fängelse nästa vecka. 

TAN
Nej, TP, de behöver oss! Det här är precis det vi har väntat på, polisen är inte den första grupp jag skulle beblanda mig med men... vi har väntat femton år på det här och med den här kuppen kommer alla parter bli nöjda. 

TP 
<Kastar sig upp ur stolen>
I helvete heller! Vad är det här för skit, Jönsson traskar in här, drar upp Kantarelli och du börjar gå med på… Har du glömt vad den idioten gjorde mot oss?!

TAN
Du behöver inte låta så upprörd TP, det klär dig inte. 

TP
Jag har alltid stått bakom dig, men jag fattar inte hur du tänker nu. 

TAN 
Har jag någon gång satt dig i fara? 

TP
Nej, det har du inte. 

TAN 
Så varför skulle jag börja nu?

TP 
För vi har aldrig beblandat oss med polisen förut, iallafall inte medvetet. När Jönsson gick med visste vi ju inte att skiten var en jävla plit under täckmantel och nu ska vi jobba med henne igen?! Om något går fel, kastar de in oss direkt! Hur kan du garantera att det inte kommer hända?

MAC
Lugn, TP, luuuugn. Nu ska vi inte brusa upp oss i onödan. Tant håller på och lägga fram ett förslag och vi försöker förstå hennes resonemang. Vet ni vad jag tror det är dags för?

TP 
Mac… om du tar fram den där jävla pinnen...

MAC
Som HR-ansvarig tycker jag att vi tar fram känslopinnen, så får alla säga vad de tycker. Alla sätter sig i en ring! 
<Går och rotar efter känslopinnen>

ALLA
<Sätter sig i en ring på golvet> 

MAC
Så... alla vet reglerna? 

ALLA
<Unisont>
“Respektera känslopinnen”

MAC
Bra! Tänker att Kakan ska få börja och när Kakan pratar håller vi tyst. Alla, TP. 

KAK
Jag känner väl en viss förvirring. Jag har inte varit inblandad med Jönsson tidigare, så vet inte vad jag ska förvänta mig, inblandning med Kantarelli och maffian känns risky... sen litar jag fullständigt på Tant, så om hon vill göra det här så står jag bakom henne. 
<räcker över pinnen till MAC>

MAC
Vad säger vi till Kakan?

ALLA
<unisont>
Att dela är att hela, tack Kakan. 

MAC
<Tar pinnen>
Att ta sig ann Kantarelli är ett stort steg för oss, det skulle absolut kunna ta oss till toppen, vem vet.

KAK
Tror du det? Shit Mac, vi kanske kan hamna på framsidan av CRIME Magazine

MAC
När det kommer till Jönsson... 

TP
Jönsson är inte att lita på. 

MAC
TP, du håller inte i pinnen. 

TP 
Jönsson är ett problem. Hon var ett problem för sju år sen, hon är ett problem nu också. Det här är fan värre än Pjotr!

KAK
*Skrämd*
Herregud, TP, menar du allvar?

TP
Nä.

TAN
Du vet varför vi behöver göra det här, TP. 

TP
Du, Tant. Jag vet varför du måste göra det. Fast du tänker inte klart. Jag förstår att du vill åt honom, men vi kan hitta ett bättre sätt! Utan snuten.

TAN
I nuläget tror jag inte det. Du om nån, TP, vill väl inte åka in igen?

TP
Nej, just därför jag inte vill jobba med henne.

TAN
Om vi gör det här har vi blivit lovade full immunitet från allt vi gjort.

<gruppen blir chockade>

KAK
Till och med Solnastöten?

TAN
Corona har aldrig hänt.

MAC
Wow...

TAN
Känslocirkeln är över. Jag vill att ni börjar förbereda inför morgondagen. TP, du får inventera förrådet. Kakan, kolla upp vilka av dina kontakter som kan vara nödvändiga. Mac, se till att datorerna är i fullt bruk efter senaste kuppen.

MAC
Men ska vi inte?

TAN
Nu. 

KAK, TP 
<Rör sig till sina delar av lyan>


1.5 - check up

<MAC står kvar vid känslocirkeln och pillar med pinnen>


TAN
<Häller upp ett glas sprit>
Ut med språket bara, jag ser ju på dig att det är något.

MAC
Jag säger inte att jag tvivlar på ditt omdöme, det vet du ju att jag aldrig skulle göra, men.. det här känns väldigt riskfyllt.

TAN
*tyst för sig själv*
Det spelar ingen roll.

MAC: 
… va?

TAN
Jag kommer inte få en sån här chans igen, Mac. Jönsson kan leda mi…
*ändrar sig fort*
oss till honom.

MAC 
Du har inte pratat om honom på flera år.

TAN
Det var väl så dags att han kom tillbaka i minnet då.
<Sveper sitt glas>

MAC
Du vet att vi alla skulle göra vad som helst för dig men-

TAN
Mac, hur många gånger tror du man har möjlighet att få hjälp av polisen med en av sina kupper?

MAC
Aldrig. 

TAN
Precis. Vi har ju pratat om att göra nåt liknande de senaste 15 åren. Men med hjälp av en hel drös poliser kan det faktiskt vara möjligt. Vi skulle kunna sätta dit maffian och en gång för alla få bort… honom.

MAC
Jo.. men varför måste vi dra in Jönsson? Kommer du inte ihåg hur det sluta senast? Hade det inte varit för att TP kom på henne hade vi alla suttit inne och ända sen Kakan joina oss har det aldrig varit bättre. Allt blev bättre när Jönsson försva-

TAN
Jönsson kommer imorgon. Då behöver jag att vi samarbetar med henne, se till att alla datorer är iordning så vi kan sätta igång direkt imorgonbitti. 

MAC
*lite neurotiskt*
Alltså Tant, jag har en dator! En! Resten är tillbehör! Platta, modem, hårddiskar, fläkt, mus, laddare-

TAN
<viftar bort Mac>
Jaja, datorer, se till att de är iordning.

MAC
*Djup suck*
Självklart Tant, jag ser till att de är iordning.

LÅT, PERCY SLEDGE, WHEN A MAN LOVES A WHOMAN

MAC UT


1.6 - nattmaror
TAN ligger i sin säng och sover. Mörkt på hela scenen förutom en svagare spot på sängen. Ljud och bild spelas upp
TAN

<TAN förbereder sig i tysthet för att sova. Arbetar metodiskt igenom sin kvällsrutin>

<Film spelas upp via projektorn. Vaga bilder av en svunnen tid visas och ett sorl hörs med ett barnskratt som skär igenom allt. En jojjo syns flera gånger. TAN vrider sig i sömnen och grymtar återhållet febrigt>


1.7 - allt är inte som förr
Nere i hideoutet. MAC och KAK sitter och håller på med något lättsamt mitt i rummet. TP sitter i ett hörn och grejar med något och är fokuserad. TAN är inte synlig på scenen men befinner sig i närheten. Stämningen är vardagsgemytlig. 

KAK
Kommer hon bossa runt oss hur som helst tror ni?

MAC
Nej, det tror jag inte. Tant har sagt att det i slutändan ändå är vårt gäng och det är Tant som är ledaren, det måste Jönsson respektera och vi måste försöka att respektera Jönsson.

TP
Meh...

MAC
Kom igen nu TP. Vi måste pröva vårt bästa. 

KAK
*smått exalterad*
Jag är lite spänd faktiskt.

TP
Det tycker jag du kan lägga av med, det finns inget spännande med det här. 

KAK
TP. Kom ihåg att du lovade Tant att försöka vara öppensinnad. 

MAC
Ska jag hämta känslopin…

TP
Om du tar fram den där pinnen kör jag ner den i hals….

JÖN IN
<Har fullt med papper och kartor med sig>

JÖN 
God morgon allesammans, sovit gott?

TP/MAC/KAK
<Inte beredda på JÖNs entré>
*mummel*
Åh..ja…morrn. Jovisst, inget problem.

JÖN
Är Tant inte här?

MAC
Hon håller på att sätta in löständerna. Hon borde komma när som helst. 

JÖN
Bra, då tycker jag vi kör igång. Ingen idé att ödsla tid. 
<Börjar rigga upp med kartor och andra papper>
Jag antar att Tant gått igenom med er vad saken handlar om. 

TP
Vänta lite, vänta lite… Tro inte att du kan valsa in här och köra med oss direkt, så funkar det inte. Tant borde vara närvarande på de här mötena, Tant?!

<Det kommer ingen respons>

JÖN
Jag förstår att det kommer kännas konstigt för er nu i början, särskilt för er två, Mac och TP. Men med tanke på den osäkra tid vi har att göra med måste jag föreslå att vi lägger allt det åt sidan. Tant och jag har kommit överens och jag antar att ni har kommit överens med Tant. Annars hade jag inte stått här just nu. Så kan vi börja med genomgången?

MAC
Absolut. Varsågod. 
<Petar på TP>

TP
Ja… kör igång då. 

JÖN 
Bra! Planen är relativt enkel. Vi inom polisen har fått upp ett spår, att samtliga maffiafamiljer kommer än en gång samlas för att förhandla fram vilka territorier respektive familj får handla inom. 

KAK
Vad ska vi göra då?

JÖN 
Mycket bra fråga... 
<Gestikulerar för att visa att KAK ska säga sitt namn>

KAK
Kakan. 

JÖN 
… Kakan, det ska jag berätta för dig. För att komma fram till var kriminella kommer att befinna sig måste man kunna tänka som en kriminell, där kommer ni in. Mac och TP, ni har varit i svängarna länge. Säkerheten har ökat drastiskt under de senaste åren, vi kommer behöva en bra uppfattning om vad det är för typ av system vi har att göra med, där kommer du in Mac. 

MAC
Okej, borde inte vara några större problem. Maffian är ju inte kända för att snåla, får kolla vilka produkter de kan tänkas använda sig av. 

JÖN 
Fantastiskt, Mac! Det är den attityden jag vill höra, härligt! Jag ska erkänna att vårt utgångsläge inte är det bästa. Polisen har kört fast. Vi har ingen som helst koll på när eller hur detta möte kommer inträffa, det här kanske är något du också kan kolla på, Mac… 

KAK
Det kan jag ordna. Låt ingen av de här gamlingarna försöka få fram det. Där behöver vi prata med rätt människor på rätt sätt. Jag har gott om kontakter i de kretsarna som jag skulle kunna höra med. 

JÖN 
Härligt Kakan! Jag gillar att du tar för dig, det är så här vi kommer fram i utredningen. 

KAK
*Blir uppenbarligen glad av kommentaren, tittar på TP som inte är lika imponerad*

JÖN
Vi kommer behöva en flyktplan, jag tänker att det kan du ta hand om TP, du är ändå mest erfaren med flykt. 

TP
Och sen när allt är genomfört och klart står vi plötsligt där i handklovar utan en Jönsson, som står och skakar hand med polischefen. 

KAK
TP, börja inte nu. Jag tycker ändå att... 

JÖN
Vi kommer att jobba tätt tillsammans den närmsta tiden och vi har inte tid att dra upp en massa gamla missförstånd. 

TP
Missförstånd!?

LÅT, MICHAEL SEMBELLO - MANIAC

JÖN
Såhär ligger det till: Vi ska slå till mot maffian. Jag har lyckats komma dem på spåren, men behöver er expertis för att komma vidare. Vi kan inte missa en sån här chans. Vi vet alla hur länge Tant har väntat på det här.

TP
Att du vågar! Komma hit och tala om för oss vad tant vill när du svek henne. 

MAC
TP, ta det lite lugnt. Jag tycker vi skapar en otrygg stämning nu.

KAK
Kan du inte bara-

TAN IN
<TAN kommer obemärkt in från bakgrunden>

JÖN
Som sagt, finns ingen tid för tjafs. Nu måste vi-

TP
Du ska ut, om jag så ska-

KAK
Lugna ner dig TP! 

MAC
Nä, nu tar jag faktiskt fram känslopinn-

TAN
Jönsson ska ingenstans, TP. Det var ett fasligt liv på er, det får bli skärpning. Du vet mycket väl att du lovat mig att genomföra min hämnd. 

TP
Det smärtar en stackars gammal kåkfarare att jobba med en snut.

TAN
Ta en alvedon.
<suck, samlar andan>
Dessutom kommer det här bli min sista stöt. Jag har bestämt mig, efter det här kommer jag inte längre leda den här gruppen.

<spänd tystnad>

KAK
Vad säger du Tant, ska du dra?

MAC
Här sitter vi och planerar din hämnd och du säger att du ska lämna oss?

TAN
Det är inte bara för mig, tänk på immuniteten. Ja men stå inte där och se så snopna ut! Ut och laga stroganoff innan jag svälter ihjäl!


1.8  - stöd från polisen
På polismästarens kontor. MÄS sitter vid sitt skrivbord och pillar.
JÖN, MÄS

JÖN IN

JÖN
Jo, det här med-

MÄS
För all del Jönsson, slå dig ner! Jag hörde med Svensson att det går lite trögt med att hitta det försvunna diamanthalsbandet, men det ska nog ordna sig ska du se.

JÖN
<sätter sig ner>
Det här med-

MÄS
Fikon? Sambal?

JÖN
Nej tack. Jag tror jag är dem på spåret! 

MÄS
Jaså? Jamen så bra! Då kan vi meddela Fröken Jansson att allt kommer ordna sig.

JÖN
Nej… jag håller på att utarbeta en plan med mina kontakter, och jag känner på mig att den här gången kan vi klämma åt maffian på riktigt!

MÄS
Jaså det här igen? 

POL1, POL2 IN

<Poliser kommer in och imiterar maffian>

POL1
Oj hjälp det är supersnuten Jönsson!

POL2
Grattis, du har fångat oss!

POL1
Det tog bara sju år!

MÄS
Det räcker hörrni! 

POL1, POL2 UT

MÄS
<Vänder sig till JÖN>
Ser du inte att du gör dig själv till åtlöje när du inte kan släppa det där?

JÖN
Tro mig, Ekenskiöldh, den här gången kommer jag lyckas! Jag svär! Allting pekar på att de är tillbaka, och de kommer ha en kongress igen! Vi är så nära, det enda jag behöver är insatsstyrkan och full immunitet för alla i gänget för att de ska gå med på samarbetet!

MÄS
Vilka ska samarbeta?

JÖN
Mitt gamla gäng. 

MÄS
Hahahaha! … är du seriös? Har du gått tillbaka till kärringen? Och lovat dem immunitet?

JÖN
Ja, de är värdefulla kontakter.

MÄS
Jaha du. Du kan fortsätta med din hobby du, men någon immunitet blir det inte tala om. Stan vore bra mycket säkrare om vi kunde bura in de där huliganerna.

JÖN
Vänta, låt mig förklara!

MÄS
Jönsson har mycket annat att tänka på än den här maffiaidén. Hela ditt bord är fullt med olösta fall, jag trodde vi var överens om att det här inte skulle påverka ditt vanliga arbete. Dessutom har jag svårt att tro att maffian skulle våga sig fram efter vad som hände förra gången, om de ens fortfarande existerar.

JÖN
Jag fattar hur det låter, men den här gången är jag säker, lita på mig!

MÄS
Hur står det till egentligen? Jönsson ser sliten ut, har du funderat på att ta semester?

JÖN
En sak till. Jag tror det finns en mullvad på stationen.

MÄS
Men för i helvete, Jönsson! Har du blivit helt paranoid?

JÖN
Men vadå? När jag kollar igenom gamla rapporter gällande maffiaaktiviteter stöter jag gång på gång på stora hål i utredningarna. 

MÄS 
Det är vanligt att bevis saknas. Det är därför vi behövt lägga ner de flesta utredningar kring Kantarelli. 

JÖN 
Men det här är något annat. Det är snarare som om någon har plockat bort vitala delar av rapporterna.

MÄS 
Det är en allvarlig teori du kommer med, Jönsson. Är du säker?

JÖN 
Ja. Vi måste hitta vem det är.

MÄS
Jag vill inte att du flänger runt och berättar för fel personer om det här. Det blir diskretare om jag gör det.

JÖN 
Men det här är ju så stort.

MÄS
När jag började här fanns det en kökspojke vid namn Olle. Olle var duktig på att diska, men det han egentligen ville göra var att baka. Varje dag kom han med nya bakverk han kommit på. Till början var de förskräckliga, alla sa att han skulle lägga av. Polischefen blev sängliggande en vecka efter en taskigt tillagad sufflé. Men Olle fortsatte, blev bättre och bättre och idag äger han Café Olé här borta på hörnet.

JÖN 
<tittar frågandes>

MÄS
Kontentan är att man behöver inte alltid sikta på sufflén, utan ibland räcker det att hålla sig till finska pinnar. 

JÖN
Va?

MÄS
Sufflén är maffian, finska pinnar är ditt ordinarie jobb. Det handlar om att våga släppa något även om du satsat mycket på det.

JÖN
Tack, Ekenskiöldh.

MÄS
Bra Jönsson. Gå hem för dagen och vila upp dig.
<plockar upp telefonen som börjat ringa>
Seså, ses på måndag! Och då sätter du fart med dina riktiga fall.

JÖN
Vi ses.

JÖN UT

MÄS
*i telefonen*
Ja?


1.9 - mardröm - “Det är tillbaka”

<TAN drömmer en mardröm, bilder och ljud hörs liknande första gången.  Hon vaknar med ett ryck i panik>

TAN
TP! TP!

TP IN
<TP kommer yrvaket in på scen, går snabbt fram till TAN när han ser att hon är upprörd>

TP
Vad är det, Tant, vad är det som har hänt?

TAN
Det är tillbaka… allt är tillbaka.


AKT 2

2.1 - bondage
JÖN sitter i lyan och pratar telefon med MÄS. TAN sitter i bakgrunden och pysslar med sitt, observerar samtalet
JÖN, KAK

JÖN
Fröken Jansson kan väl hitta sitt diamanthalsband själv? Det här är viktigare, det har snart gått två veckor sen vi pratades vid, har du hittat nåt?

KAK IN

JÖN
*stressad, i telefonen*
Eh ja, men jag rapporterar snart, vi har dem i sikte! Det är lugnt, hejdå!
<lägger på>

KAK
Chifen eller?

JÖN
Ja…

KAK
Ni verkar tjafsa en del, är han inte nöjd med vårt jobb?

JÖN
Jo då, det är toppen! Vi är bara oense om lite detaljer…

KAK
Jag kan snacka med honom om du vill?

JÖN
Nej det behövs inte, jag fixar det.

KAK
Säkert? Jag smälter hjärtat på honom lätt som en plätt. Precis som jag smälte tjejens hjärta igår kväll.


JÖN
*road*
Jasså, det säger du.

KAK
Åh du skulle vart där! Jag var on fire! Fem strikes i rad! Och Charlie flippade ur för hennes gula klot var borta. Sen kunde hon inte hålla fingrarna borta när man nämnde att man är en blivande Crime Magazine modell.

JÖN
Hon verkar speciell den där Charlie?

KAK
Ja, det är hon verkligen. Söt och gullig, men ett jävla temperament. 
*road*
Nästan som Tant. Du borde hänga med nästa gång, så kanske jag får lite riktigt motstånd!

JÖN
Haha jag vet inte riktigt, jag vill inte råka sänka ditt ego..

KAK
Tss, kolla på mig, 25 år och ingen har lyckats hittills! Om du vill boosta mig istället kan du väl lära mig några coola polisgrepp?

JÖN
Njaa jag vet inte..

KAK
Joo kom igen, om vi är två som kan så kommer maffian inte ha en chans!

JÖN
Hm, okej då, jag kan visa ett av standardgreppen.

<KAK låtsas gå till attack och JÖN drar KAK i ett polisgrepp>

KAK
Okej, I’ve got this, min tur!

<KAK försöker göra likadant på JÖN. En ljudlig brottningsmatch uppstår>

TP IN
TP 
Flyktbilen är fixad. Visade sig att ägaren kände Pjotr så jag smällde till’na på käften och snodde bilen, så vi ligger plus i budgeten. 
<Märker brottningen>
Och här smäller andra till andra. Jag visste väl att Jönsson skulle gå Kakan på nerverna, sa jag inte det Mac?

MAC
<Sitter i sitt hörn och fixar>
De brottas bara.


2.2 - Det börjar vankas oro banne mig

TAN
Det var då väldans vad ni har tid över idag! Trodde Jönsson var här för att genomföra ett fall, inte brottas med mina brottslingar. Hur mycket tid tror ni egentligen vi har? Har du redan ordnat det jag bad dig om Kakan?

KAK
Nja alltså…

TAN
Tänkte väl det. Seså, sätt igång, omedelbart!

JÖN
Självklart, ska bli, chefen! Jag behöver uppdateringar från alla, hur går det för oss?

TP
Som sagt fixade jag precis en flyktbil, men du var för upptagen med att krama Kakan för att höra det. 

KAK
Hon lärde mig faktiskt ett viktigt grepp, så snart kan jag ta till och med dig, gubbe.

JÖN 
Utmärkt, TP, och hur går det med resten? 

TP
Jag har hört mig omkring och även om maffians säkerhetssystem är av det senaste verkar de gilla att stänga in sina papper på det gamla goda sättet, det är med all säkerhet ett Franz Jäger vi har att göra med, jävla barnlek. Flyktplanen har jag inte börjat med eftersom vi inte vet var de håller hus. 

JÖN
Men det vet vi nog snart, Kakan? 

KAK
Jodå, jag har hört mig omkring och fått fram lite information. Mötet kommer inträffa klockan sex!

TAN
Vilket datum?

KAK
*osäker*
Klockan sex… 

TAN
Plats?

KAK
Kl… klockan sex.

TAN
… Du är en besvikelse. 

KAK
Förlåt Tant, men folk är rädda för att dela med sig allt för mycket. Men! Jag lyckades få fram några namn som har blivit inbjudna. Jag har fått höra att Dalamaffian inte kommer kunna närvara, så jag tänkte lägga fram som förslag att vi kanske kan gå som dem? 

TAN
Klä ut oss?

MAC 
Det är inte en sån dum idé.

KAK
Eller hur! Jag tänkte att du kan fixa med inbjudningarna? 

MAC
Det kan ta lite tid att få fram det, men ja, det ska inte vara omöjligt. Jag tror jag har listat ut vilket system de använder och om jag bara får lära mig det kommer det inte vara något problem att hacka sig in i deras datorer. 

JÖN
Okej, bra jobbat Kakan! Vi har en del kvar att göra men det går framåt. 
<tar fram en karta>
Jag har själv försökt pricka ut eventuella platser som mötet skulle kunna inträffa. Jag har kollat upp alla tidigare mötesplatser och genom det försökt avgränsa det område vi bör leta inom. Jag har kommit fram till att slakteriet skulle kunna vara en säker plats för dem. 

TAN 
Nej, det tror jag inte. 

JÖN 
Jasså?

TAN
Alla tidigare möten har varit på lyxiga herrgårdar och även om de nu kommer behöva ha något mycket mer diskretare kommer de inte välja ett ställe där deras kostymer kan bli nedblodade, även om det faktiskt är en bra plats att få undan kroppar, det får vi lägga på minnet, anteckna det Kakan. 

KAK
<Antecknar>
 
TAN
Jag skulle tro att de letar efter en lokal där det offentliga ögat aldrig skulle tänka sig att leta. 

KAK
Det kan ju vara var som helst. 

TAN 
Precis, de är inte dumma om du trodde det. 

JÖN 
Okej, vi får leta vidare. Men vi är på god väg! Så här långt har inte polisen kommit på flera år! 

TAN 
Ja, TP kommer allt se söt ut som en liten dalmas.

<Alla roas av tanken>

MAC 
Ja, vi ska nog göra dig fin med tofsar och allt. 

KAK 
Och Tant kan komma in som Gustav Vasa. 

TP 
Dig kan vi måla som en dalagris. 

<Alla skrattar och det är god stämning>

JÖN
*road*
Hörrni, nu när vi ändå har möte skulle jag vilja dela med mig av en sak. 

TAN 
Vadå?

JÖN
Jo, jag borde ha sagt det här redan från början, men jag känner att osäkerheten mellan oss har minskat och att vi kan lita på varandra. 

TAN 
*smått oroad*
Ja?

JÖN 
Under tiden vi har jobbat på det här fallet har det kommit till min kännedom att det kan finnas en… mullvad inom polisen. Det är inte helt säkert, men jag tycker ni ska veta om det. 

TP
<Tappar flinet direkt>
Vad sa du?

JÖN
Inget är helt säkert.

KAK
Menar du att en i maffian vet om vad vi sysslar med? 

JÖN 
Kanske, polismästaren håller på att undersöka saken. 

TP 
Är du inte klok?

TAN 
*suckar djupt*

KAK
Mac ta fram känslopinnen…

MAC 
<Går för att leta fram pinnen>

JÖN
Jag tänkte att Mac skulle kunna hacka sig in i maffians system och leta fram vem det skulle kunna vara. Finns det en mullvad kommer det med all säkerhet finnas kommunikation mellan dem.

TP 
<Tar tag i Jönsson krage>
Vi kommer inte behöva någon utklädnad till dig, ditt ansikte kommer vara så mörbultat att ingen känner igen dig! 

KAK
Ta det lugnt nu TP!

MAC 
Här, ta tag i pinnen och andas djupt! 

TAN 
Nu får det vara nog! TP, släpp Jönsson. 

TP 
<släpper Jönsson>

TP, MAC UT

JÖN
Har jag berättat om pengarna!? *Till Tant* Visst finns det pengar på plats?

TAN 
Jag antar det, vi brukade utnyttja tillfället för affärer mellan familjerna. Nu tar du inga fler snedsteg, alla kort på bordet.

TAN UT

<KAK klappar JÖN på axeln>

SVART


2.3 - i natt jag drömde något som jag aldrig glömt förut
Tant sover och drömmer återigen samma mardröm. Denna gång är det lite tydligare än förra gången. Man ser en jojjo, BOS som skrattar, fötter som sticker ut under en matta, ett barnaskratt hörs. TAN vaknar med ett skrik.
TAN


2.4 - säg aah
Tant sitter på sängen med termometer i munnen, kudde på huvudet, mumlande ord om sina drömmar, TP sitter framför. Resten av gänget väntar en bit bort.
TAN, TP, MAC, KAK, JÖN
 
<TP kollar klocka och tar puls. Testar reflexer med hammare. Kollar ögon med ficklampa. Lyssnar på lungor med stetoskop>
 
KAK
Klar snart…
 
TP
SCH!
 
<Ber Tant gapa, ryggar tillbaka av andedräkt. Packar ner verktyg och bäddar om tant>

 
 2.5 - the show must go on
Tant ligger nedbäddad i sin säng.
TAN, TP, MAC, KAK, JÖN

<TP går fram till gänget och rycker på axlarna>
 
KAK
Det var riktigt risigt.
 
JÖN
Vad menar du?
 
KAK
Kuppen på paus så länge Tant är.
 
JÖN
Nej nej, vi måste köra på.
 
KAK
*smått förvirrad*
Men det funkar inte så...
 
JÖN
Klart det funkar, vi är ju fyra till. Jag har bra nyheter, lovar att ni inte blir besvikna. TP kom, bra nyheter!
 
TP
Tss.
 
JÖN
Jag frågade Tant mer om pengarna, hon säger att det rör sig om miljoner. Kantarelli, som är värden för eventet, kommer ha som uppgift att hålla reda på transaktionerna.  Vi snackar inte växelpengar, omärkta sedlar, i en och samma byggnad hittar ni så mycket att ni kan sluta med bankrån för alltid. När polisen väl är på plats kommer det vara en sån panik att ingen kommer märka om det försvinner väskor med några miljoner. 
 
KAK
Det låter väl fenomenalt hörrni? Vi kommer bli legender!
 
MAC
Vet inte riktigt, tycker du rusar på lite här, borde vi inte vänta tills Tant kan säga något? Det går inte att göra en kupp utan Tant.
 
KAK
Kom igen Mac, var är självförtroendet? Jönsson har det ju under kontroll.
 
MAC
Ursäkta, men det vet du ingenting om, Kakan. 
<Till JÖN>
Sa du inte att vi hade uppbackning av hela poliskåren om något gick fel? Tycker det här är ett tillfälle då vi borde använda det.
 
JÖN
*smått nervös*
Eh...va? Äsch, det är väl ingen kris, hon piggnar på sig.
 
KAK
Kan du inte ringa dem och skjuta upp allt?
 
JÖN
Nej, klart vi inte kan skjuta upp det… maffian pausar inte för att vi ber dem.
 
MAC
Men testa ring polisen?
 
JÖN
Det finns inte tid. Oroa dig inte, hon är tillbaka snart. Nu lägger vi upp det här själva.
 
TP
Stopp ett slag. Lägg ner med det där ”vi”-andet.
 
JÖN
Ok. Jag och ni lägger upp planen.
 
TP
Vi lägger upp det här om någon. Du kan kila tillbaka till din snutstation och glida runt med någon liten kaffekopp.
 
KAK
TP, kom igen nu! Sluta upp med din negativa gubbattityd, Jönsson försöker ju bara få kuppen att fortsätta.

JÖN
Ja, du lägger fokus fel nu.
 
TP
Du tycker väldigt mycket för att inte ha något att tycka om. Kanske jag missade ett öråd här men jag kan inte minnas att du blev utnämnd till vikarie och Kakan din sekreterare?  
 
JÖN
Jag är den som vet vad som ska göras, så enkelt är det. Och vi måste sätta fart. Kakan, datum måste fram till varje pris. Använd varenda kontakt du har. Jag vet att du kan få fram det.
 
KAK
Kirrar biffen, Jönsson!
 
KAK UT
 
JÖN
TP, försök hitta någonting om platsen. Använda alla ess i rockärmen.
 
<TP börjar gå>
 
Lokal, omgivning, transportväg, rubbet. Toppen!
 
TP UT
 
JÖN
Mac, gör vad du kan för att få fram all info som går, om allt och alla.
 
MAC
Mm...
 
JÖN
Och Mac, Tant kommer bli bättre, jag lovar. 

JÖN UT
 

2.6 - skeptiskt 
MAC, TP

<MAC sätter sig vid sidan av scenen med dator utan att öppna den>
 
TP IN
<Tuggar på ett äpple>
 
TP
Hur går läxan?
 
MAC
Bra. 
<Öppnar glatt dator, stänger igen> 
Nej det går inte TP! Vad ska jag göra... Hur går det med ditt uppdrag?
 
<TP tuggar förstrött på äpplet>
 
MAC
Jönsson är full av skit.
 
<TP erbjuder Mac ett äpple>
<Mac tar emot och tuggar ilsket>
 
MAC
Mycket skit.
 
TP
Ja.
 
MAC
Bara skit.
 
TP
Full av det.
 
MAC
Skit skit skit skit.
 
TP
Massvis.
 
MAC
Skit skit skit skit skit skit skit. Vaddå bara vänta tills tant är frisk?
 
TP
Hon döljer något. Det kommer fram mer skit allteftersom. Hon kastar pengarna i ansiktet på oss från ingenstans.
 
MAC
<Lutar sig mot TP>
*Viskar* Jag tror hon är skum. Varför ringer hon inte polisen?

TP
<Vinkar MAC närmre, slår henne i bakhuvudet> 
*Högt* Klart hon är skum. En jävla orm. Vi har sett det tidigare, vi vet det. Vi kollar upp det här. Det är något hon inte säger men vi vet snart vad.
<TP går ut, slänger äpple över axeln> 

LÅT, NATIONALTEATERN - KOLLA KOLLA!

TP UT
 
<MAC härmar och följer efter> 

MAC UT


2.7 - pekfinger pekfinger
MÄS sitter vid sitt bord.
MÄS, JÖN

MÄS
*I telefon* 
Jag tror inte du inser hur viktigt det här är. Allt hänger på att du lyckas nu…. nej, det är nu det gäller, du måste gå in nu! 

JÖN IN

JÖN
Polismästare Ekenskiöldh-

<MÄS viftar åt JÖN att vara tyst och återgår till samtalet>

MÄS
Ja, det är ett hett mål, missar du är du bränd. Men det visste du när du började, och det är för sent att dra sig ur nu. Du har en oskyldig där inne, och det är ditt jobb att se till att den kommer ut oskadd! ………. men för helvete Larsson, ta ut den där jävla tårtan ur ugnen! ...ja. Bra. Och rosa glasyr. Fint. Vi ses ikväll, puss! Ja, hejdå! Hälsa! Puss! <lägger på>
*till JÖN*
Ja?
 
<MÄS skyfflar snabbt undan papper från bordet>
 
JÖN
Jag behöver verkligen prata med dig.
 
MÄS
Du knackar innan du stiger in.
 
JÖN
Åh jag ber om ursäkt… Knackade visst bara i huvudet.
 
<MÄS tittar uppfordrande på JÖN>
 
JÖN
Knack knack? Jag har nyheter.

MÄS
<Tittar ner i papper>
Gäller det de försvunna halsbanden du blev satt på?
 
JÖN
Va? Nej, nej, det har jag inte börjat med.
 
MÄS
Den stulna brandbilen?
 
JÖN
Va? Nej inte den heller, det är…
 
MÄS
Glaskrossarna i centrum? Klocksnattarna?
 
JÖN
Nej…

MÄS
Graffitimålarna? Kylskåpsskurken? Pensionsfifflet? Cigarrsmugglarna? 
<Slänger undan papper och tittar upp> 
Det börjar växa en bra hög på ditt skrivbord av oavslutade uppdrag, och jag är inte nöjd med det. Det passar sig inte för en lagens väktare att nonchalera sitt jobb.

JÖN
Det gäller maffian!
 
MÄS
Jönsson.
 
JÖN
Spåret är hett! Nu behöver vi bara hjälp från poliskåren med själva aktionen och sen har vi skrivit in oss i kriminalhistorien! Och så immunitetshandlingarna!
 
MÄS
Du är ute och simmar på djupt vatten Jönsson. Du vet att jag alltid hoppats på dig, stöttat dig i vått och torrt, men jag kan inte låta dig göra hur som helst.

JÖN
Det här är på riktigt, och vi är så nära att bevisa det. Vi behöver bara ha lite hjälp.
 
MÄS 
Vi har gett dig den hjälp du kan få. Men så länge du nonchalerar ditt faktiska jobb kan vi inte hjälpa dig. Du måste avbryta operationen. 

JÖN
Det kan jag inte göra. Vi har kommit en bra bit på vägen, förstår du inte. Vi är påväg att sätta dit en av de största kriminella organisationerna det här landet någonsin har sett. Vi behöver bara få reda på vem mullvaden är så…

MÄS
Jönsson, lyssna på mig-

JÖN 
<Blir upprörd>
Istället för att sitta bakom ditt skrivbord kunde du väl hjälpa till. I flera veckor har vi jobbat på det här, men ingen hjälp från dig. 

MÄS 
Jönsson, tro inte att du kan… 

JÖN 
Men visst jag kan hjälpa till att hitta sketna diamanthalsband istället för att fokusera på det riktiga hotet. Allt för att vi ska kunna ta ledigt för helgen och frossa tårta.
 
MÄS
Jönsson!

JÖN 
<tystnar till>

MÄS
Nu lyssnar du på mig. Det är en order. Det finns inget att hämta. Det finns inget hett spår. Det finns inget att spåra! Om du söker upp dem en gång till kan det gå riktigt snett. Någon kan komma till skada. Hör du?
 
JÖN
Ja chefen.
 
TELEFON RINGER
 
MÄS
Du har två alternativ, antingen betar du av den där högen på skrivbordet, och det illa kvickt, eller så har jag inget annat val än att ge till dig sparken. Jag är ledsen, Jönsson, jag kan inte ge dig mitt stöd längre. Avbryt det här. <Tar telefonen> Ja hallå?

JÖN UT


2.7.5 DANSNUMMER. KAKAN BLIR MISSHANDLAD
Under denna scen blir Kakan överfallen av ett mystiskt gäng. Detta överfall iscensätts i dans. 

KAK
Om en vecka under gräsklipparmässan. Och du är säker på det här?
Okej, tack ska du ha, vi kan väl höras för en drink senare. 

Misshandelsdans

När gänget går ut lutar sig en av dem ner och viskar något i Kakans öra.


2.8 - jojo
TAN ligger i sängen med jojon. Knappt hörbart är ljuden från drömmarna, tystnar vid MACs intåg.
TAN, MAC
 
MAC IN
 
MAC
Stör jag?
 
TAN
Nej då, min lilla macka, du stör aldrig.
 
MAC 
Jag ville bara titta till hur du har det.
 
TAN
Men Mac lilla, det är inget farligt… Man måste få vara lite snurrig när man är äldre.

MAC
Du är ju så blek att du nästan är genomskinlig och tar dig knappt upp ur sängen själv. Jag vill inte se dig tyna iväg så här. Vi måste avbryta planerna, det är inte värt priset.
 
TAN
Mac, min käre vän. Jag förstår att den här stöten känns skrämmande men det här är något som jag måste göra oavsett vad. 

MAC
Men varför har vi så bråttom? Kan vi inte vänta tills du är frisk igen?

TAN
Du vet mycket väl att det måste ske där och då. Vi kan inte chansa, ni får se till att allt är i sin ordning och lyssna på Jönsson. 

MAC
Det är inte så lätt. Ända sen Jönsson kom känns det som att allt har gått ner sig.

TAN
Jönsson är bara ledare för stunden, det vet du... Du borde vänja dig vid att inte vara beroende av mig.

MAC 
… Så det blir alltså så? Efter det här lämnar du gruppen?

TAN
Det känns rätt, Mac, jag orkar inte mer efter det här. 
*suckar*
<Räcker över en nyckel>
Tänkte ge dig den här innan kuppen.

MAC
Nyckeln hit?

TAN
Efter allt det här tänker jag att du ska ta över. 

MAC
Jag?!

TAN
TP skulle aldrig orka med det och Kakan har fortfarande ungdomens iver i sig. Vad de behöver är en säker punkt, de behöver dig. 

MAC
Just nu behöver jag att du hoppar ur den här jävla sängen. 

TAN
*road*
Det orkar jag inte Mac. De här drömmarna jag har tar musten ur mig, jag kan inte förklara det.

MAC
Jo, du kan väl ta ett varv i tillhållet och se vad vi gör, se till så allt blir rätt. 

TAN
Ni har koll, det är jag säker på… 

MAC
<Försöker dra upp Tant>
Jo, kom igen det blir kul, jag har massor att visa och TPs dräkter håller på att bli klara!

TAN
*Road först som går över till allvar*
Nej, Mac det går inte, nä sluta. Nej. NEJ!... lilla du… Jag har för ont i kroppen…
*Suck*
Det kommer bli bättre, jag lovar. Men nu är du så god och gör det du har blivit ombedd att göra, annars sätter jag dig att putsa loket. Det kan du förresten gott göra ändå.
 
MAC
*Försöker hålla tillbaka upprördheten*
Förlåt tant. Kan jag bara få fråga en…
 
TP
*Från sidan av scen* MAC! Kom hit, jag har den.
 
TAN
Se de ropar efter dig redan. Iväg med dig och gör nytta.
 
MAC UT


2.9 - enter the matrix 
TP står i lyan och väntar med en laptop.
TP, MAC

MAC IN

MAC
Vad är det?

TP
Jag har den.

MAC
*I egna tankar*
<Rör nyckeln>
Va? Vadå för något? *försiktigt* Är det Jönssons?

TP 
Men vafan tror du? 
<viftar med datorn>

MAC
*väcks ur det*
Jaha oj vad bra! Vänta lite!

<MAC springer och hämtar en konstig mojäng hon pillat med tidigare>

MAC
Så, jag är redo! 
<tar datorn, öppnar den och kopplar in mojängen och börjar trixa>
Hur fick du tag i den?

TP
Jag slängde ut hennes skåp genom fönstret så det gick sönder.

MAC
Wow! … men vi är under jorden, det finns inga fönster. Hur gjorde du egentligen?

TP
Jag… öh… bytte namn på våra skåp. Hon är inte så uppmärksam.

MAC
Åhå, slugt! *till datorn* Men vad tusan…

TP
Man kan inte bryta upp allt.

MAC
Mmmm…

TP
Eller man kan ju. Eller jag kan.

MAC
Vad fan!

TP
Men nu var det inte läge. Är det något problem?

MAC
Ja den vägrar av någon anledning… jävla skitdator!

TP
Ska jag göra nåt?

MAC
Nej det- Nu! Såklart, dum jag är….

TP
Vadå?

MAC
Slarvfel. Men nu är vi inne.

TP
Grymt. Vad gör vi då? Hackar huvudminnet? Överklockar modermodemet?

MAC
Eh nej? Vi kollar runt lite… den där mappen vill jag nog inte öppna….

TP
Va? Göre!

MAC
Okej…

*båda verkar bli chockade och lite äcklade*

TP
Jag ångrar mig.

MAC
Sa ju det. Här! Kolla det här mailet!

TP
Jag har inte glajjorna på mig…
<tar på sig glajjorna>

TP & MAC 
<I kör>
VA?!

MAC
Den där jävla snutjäveln, jag ska fan….

TP 
Lugn Mac, lugn. Vi kan inte läsa in för mycket, vi måste prata med Jönsson om det här. Det här skulle lika gärna kunna vara från mullvaden...


2.9.5 - dramatisk entré
TP, MAC, KAK

KAK IN

<KAK haltar in, uppenbart misshandlad>

MAC
Kakan!?

KAK
Hjä…

TP
Men vafan?

KAK
… Jönsson…?
<kollapsar>

SVART


2.10 - brickorna på bordet 
KAK sitter med bandage. MAC har JÖNs dator.
KAK, MAC, TP, JÖN
 
JÖN IN
 
TP
Nämen nämen nämen, se vem som är här.
 
JÖN
Kakan! Kakan, vad har hänt!?
 

TP
En jädra massa märkliga sammanträffanden.
 
JÖN
Sammanträffanden? Kakan vad hände?
 
TP
Vi höll just på att pyssla samman detaljerna här, du kanske vill hjälpa oss fylla i. Mac, tycker inte du det är konstigt?
 
MAC
Jättekonstigt.
 
TP
Att vi har back up från en hel snutarmé?
 
MAC
Jopp.
 
TP
Som ska hjälpa oss när det skiter sig som mest?
 
MAC
Japp.
 
TP
Vars kontaktperson…
 
MAC
Mm-hm.
 
TP
… Konstapel Jönsson. Inte verkar riktigt dra jämnt med sina överordnade.
 <TP knäpper med finger åt MAC som börjar läsa från dator>
 
MAC
Jag läser innantill:

“Jönsson,

sluta leka nu. jag väntar fortfarande på att du kommer och lämnar in brickan och vapnet. det här är INTE OK. vill du inte komma in kommer vi ner i tunnelbanan och hämtar dig, tillsammans med dina vänner.

mvh

Polismästare Ekenskiöldh”

TP
Den här ynkryggen som står här är alltså utesluten ur poliskåren.

MAC
… och går ändå runt här och ljuger sig helt blå om att vi har hundratals uniformerade poliser som ska komma till undsättning om vi behöver dem.
 
TP
Och är det då inte jävligt märkligt att Kakan sedan dyker upp, såhär, med ett personligt meddelande till just Jönsson? Kakan?
 
KAK
“En vettig polis hade backat för sju år sedan.”

JÖN
Förlåt, jag-

MAC
Förlåt? Du skickar iväg Kakan på sådana farliga uppdrag, trots att du vet konsekvenserna?

JÖN
Mac…

MAC
Dra! Dra åt helvete!

JÖN
Lugna dig Mac! Här, känslopinnen! Vi pratar om det här!
 
<JÖN räcker fram känslopinnen men MAC tar den och bryter över knät>
<MAC blir knäckt och sätter sig med spillror av känslopinnen i knät>


MAC
*till pinnen*
Nej! Förlåt! Vad har jag gjort?

JÖN
Mac snälla..

MAC
Du! Du har knäckt Kakan och du har knäckt Tant! Hon har aldrig varit sjuk men så dyker du upp med din skitidé och allt börjar spåra ur. Du knäcker gruppen! Allt var så mycket bättre här utan dig, dra nu och försök att inte fucka upp något annat på vägen till dörren.
 
JÖN
TP... Gänget … Kakan. Jag är ledsen. Det här är mitt fel. Jag har inte berättat allt.
 
TP
Så?
 
JÖN
Jag har fått sparken. Vi har ingen uppbackning. Nästan ingen på stationen tror på mig, de säger att…
 
TP
Du din jävla råtta.

KAK
Och cashen finns säkert inte heller, så mycket för att försöka komma på framsidan av Crime Magazine.
 
JÖN
Jag förstår att ni är arga, men vi måste fortsätta! Jag har inte ljugit mer än så, jag lovar, allt annat är sant!
 
TP
Du ska ut. Du ska ut nu.
  
JÖN
Kakan, jag är så fruktansvärt ledsen, förstår om du aldrig kan förlåta mig, men hörni vi måste fortsätta mer än någonsin! Låt mig berätta! 
 

TP
Ut innan jag slår ihjäl dig.
 
JÖN
TP, lyssna.
 
TP
Du ska ut nu!
 
<TP går på JÖN för att släpa ut henne, JÖN tar i försvar tag i TPs hår och drar av en tupé. Kort tystnad uppstår>
 
TP
Ut! Ser jag ditt ansikte i mer än tre sekunder till ska jag möblera om i det, du ditt jävla svin!
 
<Bråk utbryter med skrik och kaos>
 

2.11 - käpp i skyn
TP försöker slakta JÖN, skrik och skrän från alla.
TP, JÖN, MAC, KAK, TAN
 
TAN IN
 
<TAN höjer käpp i luften>
 
TAN
Tyst!
 
<Gänget fryser. TAN vankar fram över scen>
 
TAN
Släpp henne TP.
 
TP
Men…
 
TAN
Jag sa släpp!
 
<TP släpper. JÖN räcker fram tupén, TP tar den ilsket och sätter på den bak och fram> 
 
TAN
Behöver jag påminna vem som är den verkliga fienden? Är det du? 
<Pekar med käpp på JÖN> 
Eller du? Eller du? Eller du? Eller jag? Nej. Det är de.
<Pekar ut i luften med käpp>
Där ute sitter de och väntar. Bidar sin tid. Planerar. Överlägger. Och vad gör ni?
<Sveper med käpp över gänget. Tar ett djupt andetag>
BETER ER SOM FYRA FEGA FEMÅRINGAR, INFANTILA IDIOTER I INGENMANSLAND, RAGGIGA RÖTÄGG SOM SKRIKER OCH SKRAMLAR OCH SKRÄNAR OCH SLÅSS TILLS NI BLÅSER UT HJÄRNAN PÅ MIG! Vad försiggår här?! Mac, ge mig pinnen. Pinnarna. Banditer. Kuppen ska genomföras. Det spelar ingen roll om vi har immunitet eller inte, vi har ju en flyktplan. Och Jönsson kommer inte hindra oss, eller hur?

JÖN
Öh… nej, självklart. Men jag kan inte kalla in förstärkning.

TAN
Vi gör som alla andra och ringer dem när det är dags. Kantarelli ska åka dit så fyrverkerierna flyger, och vi ska hjälpa Jönsson att hitta sin mullvad. Vi ska visa precis hur smutsig poliskåren är i den här stan. Vi ska hämnas tills det inte finns nåt kvar att hämnas på. Men tiden är knapp. Väldigt knapp. Vi har inte tid att inte ge allt. Nu sätter vi planen i verket, och med vi menas oss alla fem.

ACAPELLALÅT, PHIL COLLINS - YOU CAN’T HURRY LOVE

TAN
<Räcker tillbaka pinnen till MAC>
Lite tejp blir bra ska du se. Iväg med er! Sätt igång sa jag ju! Dags att bevisa att ni förtjänar en plats hos mig. Iväg.
 
<De andra hjälper KAK på fötter>
 
KAK, MAC, TP, JÖN UT


2.12 - dödlig synvinkel

Allt sett från Tants perspektiv (använda sig av hitchcock trick när man klipper från svart)
Maffiamötet för 15 år sedan. Man visas runt mellan rummen. Samma band som spelar i akt 3 är på plats. Maffian står och minglar. 

MAF 
Ah! Där är du, Kantarelli!
*Kramar Tant/kindpussar*
Jag vill tacka för gästfriheten, vilket lysande möte ni fått till. 

TAN
Tack, man försöker så gott man kan. 

MAF 
Er bror bad mig hälsa att han gärna vill prata med er på arbetsrummet. 

TAN 
*Skämtsam ton*
Vad har han ställt med nu då?
Mingla runt med de andra så pratar vi vidare senare. 

<Tant går genom huset, upp för trapporna mot rummet>
<Dörren öppnas och man möts av brodern som står med ryggen till med en jojjo, som han rullar upp och ned i stillsam takt. På golvet ser man en ihoprullad matta.> 

TAN 
De sa att du vill prata med mig brorsan, jag är lite upptagen, vad vill du… 

BOS
Jag tror du har tid för mig. 

TAN
<Märker mattan>
Vad ligger på golvet?

BOS
Snälla syster, en simpel gåva på din stora dag.

TAN
<Går runt och tittar på mattan. Hukar sig.>
Herregud är det… 

BOS
Borsallinis dotter, ja. 

TAN 
Är du inte klok?! Alla överhuvuden är där nere. Borsallini kommer slå ihjäl….

BOS
Dig? Ja, man kan hoppas. 

TAN
Varför har du?...

BOS
Som överhuvud för Kantarelli måste du iallafall få en värdig avskedshistoria. Det ser inte så bra ut att man hittar Borsallinis döda dotter under det möte som du personligen bjudit in till. Det skulle ju kunna utbryta ett krig mellan familjerna, det har hänt för mindre saker.

TAN 
Nej, du kan inte lägga det här på…

BOS
<Hukar sig>
Och när hennes kära, uppskattade lillebror kommer inspringande och skriker att hans syster tappat det på ovanvåningen och stängt in sig i rummet med flickan…
<Lägger försiktigt jojjon i Tants hand >
Om du vill gå ner och möta konsekvenserna eller ta ditt liv i tystnad lämnar jag åt dig.
<Skyndar sig mot dörren och stänger den>
Jag har svårt att se att du skulle kunna ta en ledande roll i familjen efter detta...

TAN 
Nej! Du kan inte göra såhär!!! Släpp ut mig!!!

Man får se en stund av panik i rummet. Samtidigt hör man sirener och poliser närma sig. 
Tant tittar runt i rummet och ser ett fönster. Hon öppnar fönstret och kliver upp på fönsterkarmen. Hon tvekar en stund. Plötsligt hör hon ljudet av en dörr som öppnas. Hon vänder sig om.

POL 
Stopp, polis! 

Tant hoppar direkt från fönstret
Kort Svart paus

En andfådd Tant springer över en äng mot vägen. Vid vägkanten står det en bil och dess förare. 
Det visar sig vara TP. När detta händer känner inte Tant och TP varandra. 

TP 
Vad är det för jävla skjutande som pågår därborta?

TAN
Du måste hjälpa mig. 

TP 
Och vem fan är du?... 

TAN 
Vi hinner inte, kör bara, KÖR!

Slut på film 

TANT 
*Djup suck *
<Plockar upp ett par pistoler samt jojjon, och går av scenen>


AKT 3

3.1 - Mötet öppnas
Aktöppning med dans och sång. Maffiafamiljer (italienska, japanska, brittiska, påvemaffian, tyska, franska, skåne) kommer in och sprider ut sig på scen. Konferencier på scen och välkomnar, de grupper som inte representeras av skådespelare utgörs av publiken.
FRA, MÄS
 
FRA
<Ut med armar mot alla grupper> Buonasera, konbanwa, good evening, bonum vespere, Guten abent, bonsoir, geoud äufton *skånska* och god afton! Det värmer ett avsaknat hjärta att se så mycket ondska koncentrerat i samma rum. Jag hoppas ni alla har hunnit göra er hemmastadda här, en del har redan hittat till poolen för att simma med fiskarna ser jag. 

<Spridda skrockanden>

Hästhuvuden kommer finnas tillgängliga direkt efter minglet. Men innan dess har jag äran att presentera en av våra närmaste samarbetspartners - polismästare Ekenskiöldh!

<Några applåderar starkt, andra mer tveksamt, vissa ser frågande ut>

MÄS
Tack för ordet! Ja, detta kom kanske som en nyhet för några utav er men ni behöver inte oroa er, ikväll är jag inte i tjänst utan har endast jour så att säga! 

*spridda skratt*

MÄS
Skämt åsido. Jag skulle vilja presentera bandet som jag bjudit in hit ikväll till er ära! Varsågoda - “Cremé de la crime”! 

MÄS UT

LÅT, DANNY SAUCEDO - SNACKET PÅ STAN


3.2 - gänget anländer
Scenen går ihop med 3.1 och börjar medan numret är igång
TAN, MAC, TP, KAK, JÖN

MAC
Vad är det här, vi var ju i god tid?

TP
“Klockan sex” var det ja, tjusigt KAK.

<Tant tar tag i KAKs flätor och drar ihop gruppen till en tajt halvcirkel>

JÖN
Lite fokus, tack!

TAN
Så. Banditer, vandaler, skurkar. Det är dags. Nu sätter vi dit mafiosorna och avslöjar Jönssons jädra mullvad! Jönsson, ta med dig Kakan och spana runt, var på er vakt så ni inte blir igenkända. Återkoppla när ni har något som kan hålla som Jönssons bevis.

<JÖN och KAK nickar mot varandra>

KAK
Nemas problemas va!

TAN
Ni två letar upp datorerna, och plocka med er allt ni kommer över. Stålar, fimpar, allt. Jag säkrar flyktvägen så fort jag kan.

TP
Deal.

KAK, JÖN, TP, MAC UT


Scen 3.3 - one last goodbye
TAN, MAC

MAC IN

MAC
Tant?

TAN
Ja-är du kvar?

MAC
Ja…

TAN
Vad är det?

MAC
Känns det bra?

TAN
Ryggen värker, fötterna ömmar och jag är pissnödig. Själv?

MAC
Jag menar med kuppen!

TAN
Jaha du! Vet du vad, håll dig bara lugn så kommer det gå strålande! Vi har ju planerat det här!

MAC
Ja… det är sant…

TAN
Seså, lilla vän, iväg med dig! TP väntar!

MAC
Jo.. Vi ses!?

TAN
Ja!

MAC UT

TAN
… hoppas jag.

<Tant vaggar en stund till musiken, börjar röra sig av scen.>

TAN UT

Dansnummer och låt avslutas.


3.4 - mullvaden
I ett rum på maffiakongressen. 
KAK, JÖN, MÄS

KAK, JÖN IN

JÖN
Det bästa med att få sätta dit den där äckliga mullvaden blir att få bevisa för polismästaren vad jag går för, inte bara få jobbet tillbaka, få kredd för allt. Bli erkänd!

KAK
Som om du skulle få jobbet tillbaka, du är ju ohederligare än alla vi andra.

JÖN 
Kakan, det var väl onödigt sagt. 

KAK
Onödigt, ser du mitt jävla ansikte?! Du har bara orsakat massa kaos.

JÖN 
Planen kanske inte gick helt rätt, men vi är här nu eller hur? Mycket tack vare dig. Kan vi inte lägga allt det där åt sidan och fokusera på det viktiga? Sätta dit maffian, bli legender och se till så ni får en stor hög med pengar hem.

KAK
Tror du Crime Magazine vill ha mig på framsidan, trots ärren?

JÖN
Jag tror ärren bara kommer få dig att se bättre ut och hjälpa dig med damerna, inte för att du behöver det. Vad säger du?

BÅDA
<skakar hand>

KAK
Tänk om de inte tror på dig?

JÖN
Det är därför vi hittar rejäla bevis nu.

KAK
Men om det blir ord mot ord?

MÄS IN BAKOM DEM

MÄS
Ja, då blir det knepigt.

JÖN
Chefen! Du!?
<Chockad tystnad>
Ha! Det är ju fantastiskt! Har ni också kommit dem på spåren till sist?

KAK
Vi drar.

MÄS
App app app, inte än.

JÖN
Kakan, det är lugnt!

MÄS
Blåmärken räckte tydligen inte.

JÖN
Chefen?

MÄS
Kunde du inte bara ha släppt det här? Det hade varit så mycket lättare.

JÖN
Din äckliga korrupta…

MÄS
Då skulle jag slippa det här...
<Lyfter upp JÖN i kragen>
För jag kan ju inte låta dig gå nu.

KAK
<Ryggar instinktivt undan men gör sedan ett utfall>
Aaaah!

MÄS
<Fäller JÖN bakåt>
Och du….
<Sveper mot KAKs onda ben så hon faller, ställer sig med foten på hennes hals>
… ska få mer än favorit i repris.

JÖN
<Slänger sig på MÄS bakifrån, drar bort honom från KAK genom att hänga med armen runt hans hals>
Jag har honom, knocka den jäveln!

KAK
<Reser sig, stapplar fram till MÄS och slår honom i magen>
Två mot en, gubbe.

MÄS
Luigi!

<Två hejdukar springer in på scen>

KAK
Kompisar, kan vi inte snacka först?

<Hejdukar flyger på KAK, MÄS flyger på JÖN>


3.5 - cashflow
I ett rum på maffiakongressen. MAC står och pillar med en dator och sin hackingmojäng, TP lyssnar på ett kassaskåp. En knockad vakt ligger på golvet.
MAC, TP

MAC
Ooooooch sådär! Säkerheten på de här alltså…

TP
Mmm…

MAC
Nu ska vi se vad som finns…

TP
<knackar lite på kassaskåpet>
Okej…

MAC
Antagligen inga mail från polischefen den här gången, men-

TP
Kan du vara tyst en sekund?

MAC
Eh? Ja, jo… jag antar det….

<TP tar ett djupt andetag och lyssnar noga med ett stetoskop>

MAC
Vill du ha hjälp?

TP
Graaaah! Fan ta det här!
<slänger stetoskopet och drar upp en såg>

MAC
Okej… oj, här har vi något.

TP
<börjar frenetiskt såga genom låset>
Kul.

MAC
Det är en detaljerad redovisning av Kantarellis ekonomi! Med det här kan vi både bevisa att de finns, och att polischefen fått mutor av dem! Tror jag.

TP
Tror nån på det då?

MAC
Ja så klart! Jag måste bara skicka hem allt det här!

TP
Med post?

MAC
Nej, med… men vad… vilket jävla päron till dator. Den har varken usb eller wifi. Sämst.

TP
Prata svenska.

MAC
Jag kan inte skicka skiten utan en sladd. Som inte finns här.

<En walkie talkie som TP har sprakar till, TP lyfter den till örat>

TP
Jaha...okej, vi kommer. *till MAC* Tant har ringt snuten nu, vi drar.

MAC
Men jag måste göra något med den här!
<MAC försöker bygga ett improviserat mobilt nätverk>

TP
<Slår till luckan så skåpet öppnas>
Nu jävlar! <Upptäcker innehåll, lassar> Jävlar! Jävlar! Jävlar! En porris! De gamla var ju bäst, fluffigt ska det vara. Åh vilka minnen. 

MAC
TP…

TP
Jaja, ta bara datorn.

TP UT

MAC
...juste. Okej.
<Stoppar datorn i väskan>

MAC UT

TP IN

<TP går bestämt in och plockar ut porrtidningen ur kassaskåpet>

TP UT


3.6 - revenge 
Larm och sirener i bakgrunden. Bakom en dörr hörs BOS ha sex.
BOS, TAN

TAN IN

<TAN smyger och gömmer sig>
BOS är alldeles svettig och nedknarkad. BOS har på sig en halvöppen, tunn, morgonrock. 

BOS IN

BOS 
Ja, jag ska snart avsluta! Kan du inte bara hålla käften tills jag kommer tillbaka. 
*Skrattar*
<Drar en lina>
Sådärja! Flaggan i topp!

TAN
Du har verkligen gått ner dig.

BOS
<Tittar sig omkring>
Vem där?

TAN
Jag fick för mig att värden skulle vara närvarande vid mötet. Inte hänga i bakgrunden och sätta på någon besökares fru. 

BOS
Fram med dig, innan jag skär halsen av dig!

TAN
<Kommer fram>
Men det är klart. Du har alltid gjort det annorlunda. Men jag är här för att berätta för dig att det är över nu. Inom en halvtimme kommer allt du håller kärt att försvinna. Det du byggt upp de senaste 15 åren kommer ha varit förgäves. Polisen är redan påväg. Lyssna. 

BOS 
<Hör sirenerna>
Har du ringt snuten på oss?!

TAN 
Nä, du har. 

BOS 
Jag har inte… 

TAN
Det ser lite väl misstänksamt ut att polisen råkar dyka precis under det enda möte maffiafamiljerna haft de senaste 15 åren. Under ett möte som du personligen har bjudit in till. Att polismästaren är på plats gör hela saken värre skulle jag tro, han lär inte hjälpa er när de bankar på dörren.

BOS
Vad är det här för skit?

TAN
Som jag ser det, har du två alternativ. Antingen låter du polisen låsa in dig eller så avslutar du ditt liv själv. Och med tanke på din historik med de fångar du kommer möta på andra sidan är det inte troligt att du överlever länge.

BOS 
Du är sjuk i huvudet. 

TAN
<Ler>
Jag förstår hur svårt det är att sätta sig in i situationen. Men tro mig, valet är ganska enkelt när man tänker efter. Jag önskade att jag hade kunnat placera en kropp bredvid dig, men jag tror vi kan hitta en ersättare.
<Tar fram jojjon>
Jag har till och med ett verktyg du kan använda dig av. 
<TAN kastar jojjon på BOS>

BOS 
<Inser vem står framför honom>
He… 

TAN 
Nej! Vi använder inte det namnet, du använder inte det namnet, din jävel!
Allt jag vill nu är att se ditt nedgångna jag försvinna, en gång för alla. Med all den skit som kommit bara för att du existerat. 

BOS 
<Drogpåverkad>
Du lever…
<Börjar skratta>
Skitsyrran lever…

TAN
Polisen kommer snart. Jag föreslår att du snyggar till dig så de, iallafall, hittar ett anständigt lik.

BOS 
Vad ska jag göra med den här saken He… 

TAN
Du listar nog ut det…. 

TAN UT


3.7 - omgruppering
Korridor mellan rum.
TP, MAC, TAN
 
TAN IN
 
TP, MAC IN

TAN
Nå?
 
MAC
Bingo.
 
TAN
TP?
 
TP
<Gör tummen upp, gömmer tidning>
 
TAN
Vad har du där? Släpp.
 
<TP släpper tidning>
 
TAN
Resten?
 
MAC
Inte hört från dem.
 
TAN
Du och jag letar upp dem, de kan behöva vår hjälp.
Mac, du stannar här. 

MAC
Va?! Nä jag följer med jag tänker inte låta dig-

TAN 
Lugn MAC, jag behöver att du är här och samlar ihop gänget. Det viktigaste är att ni kommer ut

MAC
<nickar>

TAN
Ja men så rör på påkarna TP, jag vill komma hem i år.
 
TP UT
 
<TAN plockar upp tidning och stoppar innanför kläder>

TAN
Fluffigt ska det vara.
 
TAN UT 
 
 
3.8 - jag ska ändå dö snart
MÄS i full fart att strypa JÖN. Ett gäng maffiamedlemmar försöker spöa KAK.
JÖN, KAK, MÄS, TAN, TP
 
SIRENER ÖKAR I STYRKA UNDER SCEN
 
TAN, TP IN
 
TAN
Lägg ner!
 
<KAK passar på att knäa maffiamedlem. Annan maffiamedlem riktar spark mot KAK. TAN slår maffiamedlemmen medvetslös med käpp. MÄS kastar sig mot TAN, JÖN tar tag om ben och fäller MÄS. MÄS försöker resa sig igen, TP tar flaska och slår MÄS medvetslös>
 
TP
Jag hatar snutar.

KAK
*exalterad*
Haha! Juste! Ni gav er på fel personer.
 
<Maffia gör ansats att dra>
 
TAN
Och vart ska ni pojkar och flickor!?
<Drar fram jättepickadoller ur BHn>
Rada upp er längs väggen. Böj er framåt och nudda tårna. Och nu skäms.
 
TP
Dags att dra, pliten är här närsomhelst.
 
JÖN
Vi kan inte dra, någon kommer hjälpa honom härifrån innan polisen får tag i honom!
 
TP
Och hur fan tänkte du åla dig ur att vi själva befinner oss mitt i maffiasmeten?
 
KAK
Vi drar, fler mafiosos är på väg.
 
JÖN
Tänk om han kommer undan!
 
TP
För i helvete, jag hatar snutar.
 
TAN
Jag vet TP, gå bara.

TP
Va?
 
TAN
Jag sa gå. Jag håller dem. Jag puffrar ner allt som rör sig, då klarar ni er undan. Hör ni det pojkar och flickor?
 
KAK
Ska vi lämna dig?
 
TAN
Jag är klar med mitt. Jag håller dem. Jag ska nog se till att han får se polisstationen från en annan vinkel.
 
JÖN
Men hur ska jag sätta dit chefen om jag själv inte är här?
 
TAN
Gå och se till att Mac kommer ut med datorn där bevis finns, det och att komma ut helskinnad blir din huvuduppgift för nu. Du kan ändå inte vittna om du har en kula i huvudet.
 
KAK
Tant, adj…
 
TAN
UT!

JÖN 
Kom nu Kakan, vi har inte mycket tid.
 
KAK, JÖN UT
 
<TP gör ansats att klappa TAN på axel>
 
TAN
Du har aldrig varit blödig, gör mig inte besviken nu.
 
TP UT
 
TAN
<Viftar uppspelt på rumpan>
Nu ni, he he he….


Epilog
Gänget sitter på fik. TV-ljus faller som blått fladdrande sken över deras ansikten. Alla ser sig nervöst omkring.
KAK, MAC, TP, JÖN
 
LJUD FRÅN DÖRR
<Alla flyger upp, sätter sig ner igen>
 
KAK
Hur länge vågar vi sitta här? TP?
 
<TP kliar sig i huvudet>
 
KAK
Mac? Hur länge?
 
MAC
Längre.
 
KAK
Men hur mycket längre?
 
MAC
Vi sa att vi skulle mötas här.

KAK
Om hon inte kommer? Mac? TP?
<Väntar en stund på svar>
Nej jag vägrar sitta kvar längre, jag dra…
 
MAC
<Flyger upp>
Jag ser tants käpp!!!
 
NYHETSINSLAG BÖRJAR
<Gängets kommentarer fälls parallellt med inslag>
 
Från TV:
Varning för starka bilder. Kl 19 ikväll gjorde polisen sitt största tillslag någonsin vid ett sammanträde för Europas ledande kriminella organisationer. Mötet ägde rum i källaren till den årliga gräsklipparmässan. 34 maffiamedlemmar har gripits och 13 omkom i en eldstrid.

MAC
Den är inkörd i ögat på snubben i hörnet! Där! Var är tant!?
 
KAK
Hon lämnar inte sin käpp…
 
MAC
Jag ser henne inte! 

TP
Käft!
 
Från TV:
På plats hittades stadens polismästare Adolf Ekenskiöldh, som fördes till sjukhus med en svår hjärnskakning. Senare framkom bevismaterial i form av en dator fylld med information som länkar Ekenskiöldh till maffian. Med oss har vi konstapel Jönsson, som levererade bevisen…
 
KAK
Vad gör vi?
 
TP
Hon kommer inte.
 
KAK
Är hon död?
 
TP
Det sa jag inte.
 
<MAC tar upp nyckeln hon fått av TAN, tittar på det en stund, lägger bort den>

KAK
Men vad gör vi nu då?

MAC
Fortsätter.

TP
Va?

MAC
Det är vad Tant skulle göra.

KAK
Mac...

TP
*skrattar lite*

MAC
Gänget. Banditer. Jag har en idé. Det är dags.

SLUTLÅT, THIN LIZZY - COWBOY SONG/THE BOYS ARE BACK IN TOWN
